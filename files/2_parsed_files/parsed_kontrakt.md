Sagsnr.: [Indsæt sagsnummer fra

## Udkast til

## KONTRAKT

om

## levering af

## Juridisk Rådgivning

## mellem

## REGION SJÆLLAND

(herefter benævnt Kunden)

og

## [NAVN PÅ LEVERANDØREN]

(herefter benævnt Leverandøren)

(Kunden og Leverandøren benævnes herefter samlet som Parterne/Parter - og enkeltvis som en Part)

<!-- image -->

Kontraktnummer: [Indsæt evt. kontraktnummer]

## Indholdsfortegnelse

| Præambel ............................................................................................................................................. 4   | Præambel ............................................................................................................................................. 4                                      |
|------------------------------------------------------------------------------------------------------------------------------------------------------------|-----------------------------------------------------------------------------------------------------------------------------------------------------------------------------------------------|
| 1                                                                                                                                                          | Kontraktens Parter ......................................................................................................................... 4                                                |
|                                                                                                                                                            | 2 Definitioner ..................................................................................................................................... 5                                        |
| 3                                                                                                                                                          | Kontraktens omfang og anvendelse .............................................................................................. 6                                                             |
| 4                                                                                                                                                          | Kontraktperiode og Kontraktens ophør .......................................................................................... 9                                                             |
| 5                                                                                                                                                          | Samarbejde og kommunikation ................................................................................................... 10                                                            |
| 6                                                                                                                                                          | Kvalitet .......................................................................................................................................... 11                                        |
| 7                                                                                                                                                          | Samfundsansvar .......................................................................................................................... 13                                                  |
| 8                                                                                                                                                          | Virksomhedsoverdragelse............................................................................................................ 13                                                        |
| 9                                                                                                                                                          | Leverandørens personale ............................................................................................................ 14                                                       |
| 10                                                                                                                                                         | Priser og prisregulering .............................................................................................................. 15                                                    |
| 11                                                                                                                                                         | Ordreafgivelse, levering, fakturering og betaling mv. ................................................................ 17                                                                     |
| 12                                                                                                                                                         | Statistik ....................................................................................................................................... 20                                          |
| 13                                                                                                                                                         | Overdragelse af rettigheder og pligter ....................................................................................... 21                                                             |
| 14                                                                                                                                                         | Tredjemandsrettigheder ............................................................................................................. 21                                                       |
| 15                                                                                                                                                         | Leverandørens misligholdelse ................................................................................................... 21                                                           |
| 16                                                                                                                                                         | Kundens misligholdelse ............................................................................................................. 24                                                       |
| 17                                                                                                                                                         | Erstatning og forsikring .............................................................................................................. 25                                                    |
| 18                                                                                                                                                         | Force majeure ............................................................................................................................ 26                                                 |
| 19                                                                                                                                                         | Tavshedspligt og IT-sikkerhed mm. ........................................................................................... 27                                                              |
| 20                                                                                                                                                         | Underleverandører mv. .............................................................................................................. 28                                                       |
| 21                                                                                                                                                         | Konflikter og lovvalg ................................................................................................................... 29                                                  |
| 22                                                                                                                                                         | Underskrifter ............................................................................................................................... 29                                              |
| Bilagsoversigt                                                                                                                                             | Bilagsoversigt                                                                                                                                                                                |
| Kontraktbilag 1:  Evt. rettelsesblade samt spørgsmål og svar til udbudsmaterialet                                                                          | Kontraktbilag 1:  Evt. rettelsesblade samt spørgsmål og svar til udbudsmaterialet                                                                                                             |
| Kontraktbilag 2:   Kravspecifikation inkl. Case                                                                                                            | Kontraktbilag 2:   Kravspecifikation inkl. Case                                                                                                                                               |
| Kontraktbilag 3:   Tilbudsliste                                                                                                                            | Kontraktbilag 3:   Tilbudsliste                                                                                                                                                               |
| Kontraktbilag 4:  Udgår                                                                                                                                    | Kontraktbilag 4:  Udgår                                                                                                                                                                       |
| Kontraktbilag 5:   Udgår                                                                                                                                   |                                                                                                                                                                                               |
|                                                                                                                                                            | Kontraktbilag 6:   Krav vedr. menneskerettigheder                                                                                                                                             |
| Kontraktbilag 7:   Udgår                                                                                                                                   |                                                                                                                                                                                               |
|                                                                                                                                                            | (Fjernes efter udbuddet, hvis Leverandøren ikke er et konsortium)  Kontraktbilag 9:  Støtteerklæring (Fjernes efter udbuddet, hvis Leverandøren ikke baserer sig på  andre juridiske enheder) |
| Kontraktbilag 10: Udgår                                                                                                                                    | Kontraktbilag 10: Udgår                                                                                                                                                                       |
| Kontraktbilag 11: Arbejdsklausul                                                                                                                           | Kontraktbilag 11: Arbejdsklausul                                                                                                                                                              |

Kontraktbilag 12: Arbejdsmiljøpolitik

Kontraktbilag 13: Udgår

Kontraktbilag 14+14A:Databehandleraftale

Kontraktbilag 15: Udgår

Kontraktbilag 16: Udgår

## Præambel

Denne kontrakt vedr. levering af Juridisk Rådgivning til Region Sjælland er indgået på baggrund af reglerne om indkøb af sociale og andre specifikke tjenesteydelser i Afsnit III i Udbudsloven 1 , samt på baggrund af gennemført EU-udbud med bekendtgørelsesnummer XXXXXXXX-202X offentliggjort i EUT-S-nummer XXX/202X

Kontrakten fastlægger Parternes indbyrdes rettigheder og forpligtelser i forbindelse med Kundens indkøb af de af Kontrakten omfattede Ydelser hos Leverandøren.

## 1 Kontraktens Parter

## Kunden

Ved Kunden forstås

Region Sjælland

Alleen 15

4180 Sorø

CVR-nummer: 29190658

Kontraktansvarlig: Indkøbschef, Charlotte Vibe Seeberg,

Tlf.: (+45) 24835205

E-mail: chsee@regionsjaelland.dk

Driftsansvarlig: [angiv titel] [angiv navn]

Tlf.: (+45) [angiv telefonnummer]

E-mail: [angiv e-mailadresse]

## Leverandøren

Ved Leverandøren forstås

[angiv leverandørens navn]

[angiv adresse]

E-mail: [angiv leverandørens overordnede e-mailadresse]

CVR-nummer: [angiv CVR-nummer]

Kontraktansvarlig: [angiv titel] [angiv navn]

Tlf.: (+45) [angiv telefonnummer]

E-mail: [angiv e-mailadresse]

Driftsansvarlig: [angiv titel] [angiv navn]

Tlf.: (+45) [angiv telefonnummer]

E-mail: [angiv e-mailadresse]

## Kontaktpersoner

Personerne, som er nævnt i pkt. 1.1 og 1.2, er at betragte som Parternes kontaktpersoner i forbindelse med Kontrakten. Disse kontaktpersoner kan, hvor der ikke er angivet andet i Kontrakten, eller hvor der ikke er givet anden skriftlig meddelelse fra den respektive Part, i sædvanligt omfang bindende disponere på vegne af den respektive Part.

Parterne kan hver i sær uden varsel udpege en ny kontaktperson ved skriftligt at meddele dette over for den anden Part.

I forbindelse med gennemførelse af den enkelte ordre, forbeholder Kunden sig - uagtet ovenstående - ret til i sædvanligt omfang at lade sig repræsentere af medarbejder fra den rekvirerende Institution.

Leverandøren skal i forbindelse med varetagelsen af nærværende Aftale udpege de ansvarlige partnere på de respektive juridiske fagområder. Oplysninger findes i Kontraktbilag 2 Kravspecifikation i faneblad " 1a. Kontaktpersoner ". Leverandøren skal til enhver tid sikre at der foreligger en opdateret liste med partnere på de respektive juridiske fagområder.

## 2 Definitioner

## Kontrakten

Ved Kontrakten forstås nærværende dokument og de tilhørende kontraktbilag i henhold til bilagsoversigten samt eventuelle kontrakttillæg. Henvisning til Kontrakten omfatter dermed også disse kontraktbilag og kontrakttillæg. Endvidere omfatter henvisning til Kontrakten og/eller kontraktbilag også kontraktbilagenes eventuelle underbilag. De til Kontrakten hørende bilag og underbilag anses derfor som en integreret del af Kontrakten.

I tilfælde af modstrid mellem nærværende dokument og kontraktbilagene har nærværende dokument forrang. Dog gælder,

- · at Kundens krav i Kontraktbilag 2 - ved uoverensstemmelse med nærværende dokument gælder forud for nærværende dokument, og
- · at et vilkår i et givet kontraktbilag i øvrigt gælder forud for nærværende dokument, såfremt det eksplicit og specifikt af nærværende dokument fremgår, at et givet vilkår i nærværende dokument kan fraviges, eller såfremt det af et kontraktbilag eksplicit fremgår, at et specifikt vilkår i kontraktbilaget gælder, uanset hvad der måtte fremgå af nærværende dokument.

Kontraktbilagene kan i øvrigt udfylde, uddybe eller supplere nærværende dokument i overensstemmelse med dansk rets almindelige fortolkningsregler.

I tilfælde af modstrid mellem kontraktbilagene gælder dansk rets almindelige fortolkningsregler tilsvarende, dog således, at de øvrige kontraktbilag, herunder Kundens krav i Kontraktbilag 2, har forrang frem for Leverandørens besvarelser i Kontraktbilag 2 (medmindre Kunden skriftligt har givet Leverandøren tilladelse til at fravige et specifikt krav).

I det omfang Kundens svar i Kontraktbilag 1 (Evt. rettelsesblade samt spørgsmål og svar til udbudsmaterialet) indeholder ændringer til Kontrakten, har disse ændringer forrang for Kontraktens oprindelige ordlyd.

Hvis der i Kontraktbilag 2 er uoverensstemmelse mellem mindstekravene i Kundens kravspecifikation og indholdet af Leverandørens løsningsbeskrivelse, har Kundens mindstekrav forrang i forhold til Leverandørens løsningsbeskrivelse.

## Kundens Institutioner

Ved Institution(er) forstås Region Sjællands hospitaler/sygehuse, administrationsenheder og øvrige institutioner, herunder selvejende institutioner.

Enhver henvisning til Kunden eller Parterne i Kontrakten er tillige en henvisning til de af Kontrakten til enhver tid omfattede Institutioner. De rettigheder og forpligtelser, som følger af de enkelte bestemmelser i Kontrakten, kan således påberåbes af hver Institution separat.

Ovenstående gælder dog ikke, for så vidt angår adgangen til:

- · at opsige Kontrakten helt eller delvist,
- · at forlænge Kontraktens løbetid,
- · at godkende og varsle ændringer i Ydelsen,
- · at overdrage rettigheder og/eller forpligtelser i henhold til Kontrakten,
- · at meddele tilladelse til at anvende underleverandører,
- · at ophæve Kontrakten helt eller delvist,
- · at ændre Kontrakten, samt
- · at være part i tvister, som udspringer af Kontrakten, i forbindelse med forhandling, mægling og/eller domstolsbehandling i henhold til Kontraktens bestemmelser herom.

## Ydelser

Ved Ydelse(r) forstås de tjenesteydelser, der er omfattet af Kontrakten, jf. Kontraktbilag 2 og Kontraktbilag 3.

## Leverancen

Ved Leverancen forstås de bestilte Ydelser.

## Hverdag

Ved Hverdag forstås mandag til fredag bortset fra officielle danske helligdage, juleaftensdag, nytårsaftensdag og grundlovsdag. 1. maj er ikke en helligdag.

## 3 Kontraktens omfang og anvendelse

## Kontraktens genstand

Kontrakten vedrører levering til Kundens Institutioner af de Ydelser, der fremgår af Kontrakten jf. Kontraktbilag 2 og Kontraktbilag 3.

## Kontrakttype

Kontrakten er en rammeaftale. Rammeaftalen indebærer ikke en konkret, endelig forpligtelse for Kunden til at aftage bestemte mængder på bestemte tidspunkter, men giver Kunden ret til, fra gang til gang, efterhånden som et konkret behov opstår, at foretage indkøb af Ydelser under rammeaftalen. Dette betyder, at angivelser i Kontrakten og udbudsmaterialet vedrørende forventet, estimeret eller anslået forbrug, eller vedrørende forventet, estimeret eller anslået værdi af Kontrakten, skal betragtes som vejledende, idet den faktiske driftssituation kan give anledning til ændringer.

Der er ikke tale om en eksklusiv rammeaftale. Kunden er således berettiget til at aftage lignende Ydelser fra andre leverandører i overensstemmelse med de udbudsretlige regler, herunder ved at bringe sådanne Ydelser i særskilt udbud. Der henvises herudover til pkt. 3.5, idet der er indgået rammeaftaler med flere leverandører.

## 3.2.1 Rådgivning og sparring

Leverandøren skal stå til rådighed for Kunden om kortvarig rådgivning og sparring om juridiske emner der er omfattet af Kontrakten, gælder også når henvendelsen vedrører en afsluttet sag.

De første 15 minutter af telefonrådgivning skal ske uden særskilt honorar.

Hvis Kunden henvender sig med henblik på rådgivning og sparring, og Leverandøren vurderer, at rådgivningen eller sparringen ikke vil være kortvarig (indenfor de 15 minutter) og dermed ikke kan ske uden særskilt honorar, skal Leverandøren tydeligt tilkendegive dette over for Kunden.

## 3.2.2 Undervisningsydelser

Leverandøren skal efter ønske fra Kunden stille medarbejdere til rådighed for undervisning og opkvalificering af Kundens medarbejdere inden for juridiske emner omfattet af Kontrakten. Undervisningsydelserne afregnes i henhold til de ved behov aftalte takster.

Leverandøren kan på eget initiativ med eller uden særskilt honorering tilbyde kurser m.v. til Kundens medarbejdere.

## Kontraktens maksimale anvendelse

Den maksimale værdi af rammeaftalen i kontraktperioden er uanset, hvad der i øvrigt måtte fremgå af Kontrakten 11 mill DKK + 30% buffer x antal år ekskl. moms. Kunden er dog berettiget til at ændre og herunder udvide Kontraktens maksimale værdi inden for den ændringsadgang, der følger af Udbudslovens §§ 178-184.

Kunden har fastsat den maksimale værdi ud fra en samlet vurdering af de usikkerhedsfaktorer, der på tidspunktet for udbuddet af Kontrakten var til stede vedrørende det estimerede forbrug i Kontraktens løbetid.

Ovennævnte maksimale værdi skal forstås som den maksimale værdi samlet for alle leverandører på rammeaftalen jf. pkt. 3.5.

## Ændringer i Kontrakten

Enhver ændring eller tilføjelse til Kontrakten skal aftales skriftligt mellem Kunden og Leverandøren og vedlægges Kontrakten som tillæg. Ændringer kan alene ske inden for de udbudsretlige rammer.

Kunden har, under iagttagelse af de udbudsretlige regler, ret til at kræve ændringer i Leverandørens Ydelser. Leverandøren kan kun modsætte sig sådanne ændringer, hvis de på afgørende måde vil ændre Kontraktens karakter, herunder de med Kontrakten forbundne risici.

Hvis Kunden ønsker ændringer i Leverandørens Ydelser, skal dette skriftligt meddeles Leverandøren med en angivelse af de ønskede ændringer. Derudover skal Kunden angive, hvornår ændringerne ønskes iværksat.

Leverandøren skal så vidt muligt inden for 10 Hverdage fra modtagelsen af Kundens ønske om en ændring skriftligt angive eventuelle økonomiske konsekvenser heraf.

Leverandøren skal kalkulere de økonomiske konsekvenser på samme prisniveau, som Kontraktens Ydelser i øvrigt er kalkuleret på, dog aldrig over markedsprisen for de pågældende Ydelser. Leverandøren skal på forlangende dokumentere grundlaget for prissætningen. Hvor Kontrakten indeholder enhedspriser, skal disse anvendes til kalkulering af mer-/mindreydelser.

Når Kunden er blevet oplyst om de økonomiske konsekvenser af en mulig ændring af Leverandørens Ydelser, skal Kunden skriftligt meddele Leverandøren, om de pågældende ændringer ønskes iværksat.

## Tildeling af ordrer

Kunden har samtidig med indgåelsen af Kontrakten med Leverandøren - i overensstemmelse med udbudsbetingelserne - indgået aftaler med andre leverandører vedrørende de samme Ydelser, som er omfattet af nærværende kontrakt. Kontrakten er således indgået med i alt 2 leverandører. Den maksimale anvendelse af Kontrakten, jf. pkt. 3.3, er angivet som et samlet beløb, der kan fordeles blandt disse leverandører i henhold til nedenstående:

De efterfølgende ordrer vil blive placeret ved direkte tildeling hos den leverandør, som afgav det økonomisk mest fordelagtige tilbud i forbindelse med det oprindelige udbud. Hvis denne leverandør ikke kan levere, ikke har de fornødne ressourcer til at påtage sig den pågældende opgave, er inhabil og kan derfor ikke påtage sig den pågældende opgave eller Kunden vurderer, at leverandøren ifm. tidligere opgaver på det pågældende område har leveret et utilfredsstillende resultat eller mangler kompetencer indenfor de givne retsområder vil ordren blive placeret hos den leverandør, som afgav det økonomisk næstmest fordelagtige tilbud. Det medfører, at ordrer vil blive tildelt leverandørerne ud fra følgende prioritetsorden:

- · [angiv leverandør]
- · [angiv leverandør]

## 4 Kontraktperiode og Kontraktens ophør

## Kontraktperiode

Kontrakten træder i kraft den [dato] og er gældende til og med den [dato]. Enhver under Kontrakten i kontraktperioden afgivet ordre er omfattet af Kontraktens bestemmelser, herunder i forhold til Leverandørens eventuelle misligholdelse, uanset at levering først sker efter kontraktperiodens udløb.

## Udgår

## Forlængelse af kontraktperioden

Kontrakten kan ikke forlænges.

## Opsigelse

## 4.4.1 Kundens opsigelse

## 4.4.1.1  Generelt

I tilfælde af at Kundens organisation nedlægges, eller at opgaverne, til hvilke Ydelserne anvendes, overgår til en anden offentlig organisation i forbindelse med en omlægning af den offentlige struktur, er Kunden berettiget til i hele kontraktperioden skriftligt at opsige Kontrakten med 6 måneders varsel. Det samme gælder, hvis der i Kontraktens løbetid forekommer ændringer i lovgivning, vedtagelse af nye EU-standarder eller strukturelle ændringer i organisationen af de af Kontrakten omfattede Institutioner, herunder som følge af specialeplanlægning, og heraf følgende tilgang eller afgang af produktions-/forbrugssteder, som medfører væsentlige ændringer i produktion, produktsammensætning eller Kundens behov for leverancer i henhold til Kontrakten i øvrigt.

Kunden kan med et varsel på 6 måneder til den 1. i en måned i øvrigt skriftligt opsige Kontrakten Opsigelse af Kontrakten kan dog i et sådant tilfælde først ske med virkning fra og med 12 måneder efter kontraktperiodens start (opsigelse efter 12 måneder forudsætter således, at varsel herom er fremsendt senest 6 måneder efter kontraktperiodens start).

Opsigelse i henhold til pkt. 4.4.1.1 giver ikke Leverandøren ret til erstatning eller anden form for godtgørelse i anledning af opsigelsen.

## 4.4.1.2  Opsigelse som følge af klagenævnskendelse mv.

Hvis udbuddet vedrørende de af Kontrakten omfattede Ydelser indbringes for Klagenævnet for Udbud eller domstolene, og Kundens beslutning om at tildele Leverandøren Kontrakten annulleres, og/eller Kontrakten, eller dele heraf, erklæres for 'uden virkning', eller Kunden i øvrigt pålægges at bringe Kontrakten til ophør, kan Kontrakten i hele kontraktperioden opsiges skriftligt af Kunden med et varsel i overensstemmelse med afgørelsen. Kontrakten ophører i så fald helt eller delvist som fastsat i påbuddet med virkning fra påbuddets virkningstidspunkt.

Såfremt påbuddet alene angår en del af Kontrakten, er Kunden berettiget, men ikke forpligtet, til at opsige Kontrakten helt med virkning fra påbuddets virkningstidspunkt.

Kunden kan tilsvarende opsige Kontrakten, såfremt der foreligger omstændigheder, der vil kunne føre til, at Klagenævnet for Udbud eller domstolene vil kunne annullere Kontrakten eller erklære Kontrakten for 'uden virkning' eller pålægge Kunden at bringe Kontrakten til ophør, ligesom Kunden kan opsige Kontrakten i de øvrige tilfælde, der er angivet i Udbudslovens § 185.

Ved opsigelse i medfør af denne bestemmelse er Leverandøren ikke berettiget til erstatning. Leverandøren får alene vederlag for leverede ydelser.

Parterne er enige om, at pkt. 4.4.1.2 udgør en selvstændig aftale mellem Parterne, som er gældende, uanset om Kontrakten måtte blive erklæret for uden virkning eller såfremt tildelingsbeslutningen annulleres.

## 4.4.2 Leverandørens opsigelse

Kontrakten er uopsigelig for Leverandøren.

## Ophør af Kontrakten på grund af rammeaftalens maksimum

Når Kunden har indkøbt Ydelser for et beløb svarende til den i pkt. 3.3 angivne maksimale værdi, herunder eventuelt reguleret i medfør af ændringsadgangen i Udbudslovens §§ 178-184, kan Kunden ikke længere indkøbe yderligere Ydelser under rammeaftalen, hvorefter Kontrakten ophører automatisk uanset, hvad der i øvrigt måtte fremgå af Kontrakten. Leverandøren vil ikke kunne kræve erstatning hos Kunden med den begrundelse, at Kontrakten derved er ophørt før kontraktperiodens udløb.

## 5 Samarbejde og kommunikation

## Generelt

Leverandøren skal i kontraktperioden indgå i et loyalt, fleksibelt og smidigt samarbejde med Kunden, og såvel Kunden som Leverandøren er forpligtet til at informere hinanden om forhold, der skønnes at kunne vedrøre Kontrakten.

Parterne er i Rammeaftaleperioden forpligtede til, efter anmodning fra den ene Part, at deltage i drifts- og statusmøder med henblik på at sikre, at eventuelle problemer løses hurtigst muligt.

Som faste temaer i statusmøderne er:

- · Det daglige samarbejde, herunder kommunikation
- · Det fremtidige samarbejde, evt. interessekonflikter, kursusaktiviteter m.v.
- · Øvrige relevante temaer

Parterne er for egen regning forpligtede til forud for Kontraktens ikrafttræden såvel som i Kontraktperioden, efter anmodning fra den ene Part, at deltage i dels opstarts- og implementeringsmøder (med henblik på at sikre en effektiv og korrekt implementering af Kontrakten), dels drifts- og statusmøder (med henblik på at sikre, at Kontrakten udføres til begge Parters tilfredshed og at sikre, at eventuelle problemer løses hurtigst muligt).

Leverandøren skal desuden indgå i et løbende samarbejde med Kunden med henblik på at sikre, at ordreafgivelse, indberetning af katalogdata og fakturabehandling sker elektronisk og i overensstemmelse med pkt. 11.

Der henvises herudover til Kontraktbilag 2.

## Leverandørens forpligtelser vedrørende embargo

Leverandøren er forpligtet til at sikre, at Kontraktens gennemførelse til enhver tid ikke indebærer en overtrædelse af sanktioner, eksportkontrolregler, embargoer og lignende, herunder men ikke begrænset til EU-forordning 833/2014 som senest ændret ved EU-forordning 2022/1269 af 21. juli 2022, artikel 1, nr. 15) og eventuelle senere ændringer.

Leverandøren skal udfylde en erklæring vedr. russisk ejerdeltagelse før underskrivelse af Kontrakten og er i hele kontraktperioden forpligtet til straks at give Kunden skriftlig meddelelse, såfremt der sker ændringer i Leverandørens eller eventuelle underleverandørers ejerforhold, kontrollen med Leverandøren/underleverandøren og ethvert andet forhold af relevans for overholdelse af sanktioner, eksportkontrolregler, embargoer og lignende.

## Kommunikation

Al mundtlig og skriftlig kommunikation mellem Kunden og Leverandøren vedrørende Kontrakten skal foregå på dansk.

Leverandøren skal kunne kontaktes både telefonisk, pr. e-mail og, efter behov, ved Leverandørens personlige fremmøde.

Der henvises herudover til Kontraktbilag 2.

## Samarbejde med andre rådgivere

Leverandøren er forpligtet til at samarbejde med Kundens øvrige rådgivere, herunder tekniske rådgivere, konsulenter samt andre advokater.

I tilfælde hvor Kunden i konkrete sager måtte vælge at overdrage ansvaret for sagsvaretagelsen til Kunden selv eller anden rådgiver, skal Leverandøren - uden særskilt vederlag - stille eksisterende materiale/data fuldt til rådighed for Kunden/anden rådgiver.

## Samarbejde ved ophør af Kontrakten

Leverandøren er i øvrigt pligtig til ved ophør af Kontrakten at samarbejde med Kunden og en eventuel ny leverandør, som Kontrakten overdrages til, således at overgangen til den nye leverandør sker med mindst mulig gene for Kunden.

## 6 Kvalitet

## Generelt

Indkøb på baggrund af Kontrakten skal understøtte Kundens overordnede målsætning om at kunne levere behandling på et højt niveau og skal desuden ske under hensyntagen til Kundens målsætning om, at dens indkøb skal afspejle bevidsthed om kvalitet og sikkerhed, herunder

opretholdelse af en høj hygiejnestandard, til gavn for patienter og personale samt en konstruktiv prioritering af og respekt for de økonomiske midler.

Ydelserne skal til enhver tid opfylde Kontraktens krav, herunder Kundens kravspecifikation og Leverandørens løsningsbeskrivelse, jf. Kontraktbilag 2. Dette gælder uanset, hvad der måtte fremgå af nærværende pkt. 6. Leverandøren indestår i den forbindelse bl.a. for, at Ydelserne opfylder mindstekravene i Kontraktbilag 2 og Leverandørens tilbud i øvrigt.

Leverandørens Ydelser skal i øvrigt leveres i en kvalitet, der til enhver tid svarer til, hvad der inden for det relevante område betragtes som god praksis blandt førende leverandører.

Leverandøren skal ved opfyldelse af Kontrakten efterleve den til enhver tid gældende lovgivning, herunder - men ikke udelukkende - med hensyn til klima, miljø og arbejdsmiljø, og alle myndighedskrav.

I det omfang Kunden som en del af Kontrakten stiller krav om,  at Leverandøren og/eller de leverede Ydelser overholder kriterierne for en standard, opfylder kriterierene for opnåelse af en certificering eller lignende, er Leverandøren forpligtet til at opfylde de pågældende kriterier i hele kontraktperioden. På Kundens anmodning skal Leverandøren til enhver tid over for Kunden dokumentere overholdelsen af sådanne kriterier. Dette skal ske uden vederlag for Kunden.

Det vederlag, som Leverandøren modtager i henhold til Kontrakten, dækker alle de delydelser, der er beskrevet i Kontrakten, medmindre det af Kontrakten udtrykkeligt fremgår, at den pågældende delydelse alene skal erlægges mod ekstra vederlag. Det anførte gælder også, hvor det i Kontrakten angives, at Leverandøren skal tage højde for en given fremtidig situation, der kan have indflydelse på Leverandørens Ydelser, eller Kontrakten i øvrigt må ændres som følge af forhold, som konstateres efter Kontraktens indgåelse.

Hvis de forhold, der fører til ændring af Kontrakten, herunder ændret lovgivning eller ændrede myndighedskrav, ligger væsentligt udover, hvad Leverandøren med rimelighed kunne forvente ved kontraktindgåelsen, og ændringerne derudover påfører Leverandøren betydelige omkostninger, kan der inden for de udbudsretlige rammer optages forhandling mellem Parterne om, hvorvidt Leverandøren skal kompenseres økonomisk.

## Kvalitetssikring

Leverandøren skal til enhver tid og på Kundens anmodning kunne dokumentere, at Leverandøren lever op til Kundens eventuelle mindstekrav, til Leverandørens tilbud samt til Leverandørens øvrige oplysninger afgivet i forbindelse med udbuddet.

Leverandøren er herudover forpligtet til på Kundens opfordring at fremsende en oversigt over antal reklamationer, arten heraf, udledte mønstre og tendenser samt Leverandørens afhjælpnings- og forebyggende tiltag. Denne oversigt er ikke begrænset til kun at omfatte leverancer til Kunden, dog kan reklamationer fra andre anonymiseres.

## Kundens kontrol

Kunden er berettiget til at føre løbende kontrol med Leverandørens Ydelser. Kundens kontrol eller manglende kontrol lemper på intet punkt Leverandørens forpligtelser i henhold til Kontrakten. Kundens kontrol skal tilrettelægges, så den så vidt muligt ikke er til gene for Leverandøren.

Kunden kan for eksempel foretage kontrol i form af besøg hos Leverandøren eller dennes underleverandører. Kunden kan derudover forlange, at der fremlægges den dokumentation, der er nødvendig for at bedømme, om Leverandørens Ydelser er kontraktmæssige. Hvis disse tiltag

viser, at Leverandørens Ydelser er kontraktmæssige og tiltagene medfører udgifter af betydning, skal Kunden betale for disse kontroltiltag. I modsat fald skal udgifterne hertil afholdes af Leverandøren.

Leverandøren er forpligtet til at yde Kunden bistand i forbindelse med kontroltiltag.

## 7 Samfundsansvar

Kontrakten skal i henhold til nedenstående gennemføres under hensyntagen til miljø og klima, ligesom Parterne under Kontrakten skal påtage sig et socialt ansvar. Dette gælder også evt. underleverandører.

## Udgår

## Socialt ansvar

Kunden stiller krav til Leverandøren om, at denne som en del af Kontrakten påtager sig et socialt ansvar. Kontraktbilag 6 indeholder således de nærmere bestemmelser vedrørende Leverandørens forpligtelser i forhold til overholdelse af bl.a. menneskerettigheder.

## 8 Virksomhedsoverdragelse

Der er ikke forudsat overdragelse af medarbejdere eller materiel fra Kundens tidligere leverandør i forbindelse med indgåelse af Kontrakten.

Hvis Virksomhedsoverdragelsesloven (lovbekendtgørelse nr. 710 af 20. august 2002 om lønmodtageres retsstilling ved virksomhedsoverdragelse med senere ændringer) eller en tilsvarende lovgivning vil eller muligvis vil finde anvendelse i forbindelse med Kontraktens ophør, skal Leverandøren på Kundens anmodning meddele Kunden alle oplysninger, der er relevante for, at Kunden eller en mulig fremtidig leverandør kan vurdere rækkevidden af de retsvirkninger og pligter, der kan udløses i henhold til denne lovgivning. Kunden har krav på de nævnte oplysninger senest 6 måneder før kontraktudløb og i tilfælde af ophævelse eller opsigelse af Kontrakten.

Uanset hvad der i øvrigt fremgår af Kontrakten gælder følgende i forbindelse med kontraktophør, såfremt Virksomhedsoverdragelsesloven måtte finde anvendelse:

- · Leverandøren skal i forbindelse med Kundens igangsætning af genudbud af Kontraktens genstand loyalt give Kunden adgang til nødvendige oplysninger om de medarbejdere, der er knyttet til Kontrakten og deres ansættelsesforhold hos Leverandøren.
- · Leverandøren er forpligtet til i forbindelse med kontraktophør loyalt at medvirke til overførsel af den del af virksomheden, der er omfattet af virksomhedsoverdragelsen.
- · Leverandøren hæfter for løn- og feriekrav mv., som er optjent inden overdragelsestidspunktet i overensstemmelse med virksomhedsoverdragelsesloven og hertil relateret retspraksis.

- · Leverandøren er forpligtet til loyalt at afgive nødvendige oplysninger samt medvirke til udarbejdelse af refusionsopgørelse over for en kommende leverandør, hvis udligning er Kunden uvedkommende.
- · Leverandøren vil ikke forud for kontraktophør foretage væsentlige ændringer i de berørte medarbejderes løn- og ansættelsesvilkår, medmindre dette er driftsmæssigt påkrævet.

Ansvaret for overholdelse af virksomhedsoverdragelsesloven og hertil relateret retspraksis i forbindelse med kontraktophør påhviler Leverandøren og den kommende leverandør og er således Kunden uvedkommende, ligesom refusionsopgørelsen er et anliggende mellem Leverandøren og den nye leverandør, som Kunden ikke er part i.

## 9 Leverandørens personale

## Generelt

De medarbejdere, Leverandøren anvender til at opfylde Kontrakten, skal være fagligt velkvalificerede og skal i øvrigt opfylde de krav, der stilles i Kontraktbilag 2.

Kunden skal ikke betale for forøget timeforbrug med henblik på, at en af Leverandørens medarbejdere opnår indsigt i opgaverne svarende til den medarbejder, der tidligere var ansvarlig for opgavens udførelse.

## Udskiftning af medarbejdere

Kunden kan kræve, at Leverandøren udskifter medarbejdere, herunder tillige eventuelle underleverandørers medarbejdere, der giver anledning til gentagen eller alvorlig berettiget kritik.

Leverandøren er i øvrigt forpligtet til i hele kontraktperioden at opretholde den til udførelse af opgaven fornødne kapacitet og viden, herunder i form af kvalificerede medarbejdere.

Af hensyn til kontinuiteten og kvaliteten i Ydelserne skal Leverandøren i videst muligt omfang undgå udskiftning af de tilknyttede medarbejdere. Hvis en medarbejder på grund af personlige forhold, herunder ophør af ansættelsesforhold eller tilsvarende, ikke længere kan tilknyttes Kontrakten, forpligter Leverandøren sig til hurtigst muligt at erstatte vedkommende med en anden medarbejder med mindst samme kvalifikationer.

Leverandørens Ydelser skal uagtet ovenstående udføres af de i Kontraktbilag 2 angivne medarbejdere i det omfang det fremgår af kontraktbilaget. Disse medarbejdere må således ikke udskiftes uden Kundens skriftlige samtykke.  Samtykke gives alene, når følgende betingelser er opfyldt:

- · Samtykke forudsætter, at den medarbejder, der erstatter en påtænkt udskiftet medarbejder, samlet set har mindst samme kvalifikationer i forhold til Kontraktens gennemførelse. Det er Kunden, der foretager skønnet heraf.
- · Udskiftning af en medarbejder må ikke medføre forhøjede priser i henhold til pkt. 10.
- · Leverandøren skal i sin anmodning om Kundens accept af udskiftningen angive en begrundelse for den påtænkte udskiftning, for eksempel ophør af ansættelsesforhold.

- · Lovgivningen, herunder udbudsreglerne, må ikke hindre, at den påtænkte udskiftning foretages.

## Arbejdsklausul

Leverandøren skal sikre, at ansatte hos Leverandøren og eventuelle underleverandører, som medvirker til at opfylde Kontrakten i Danmark, er sikret løn (herunder særlige ydelser), arbejdstid og andre arbejdsvilkår i henhold til Kontraktbilag 11.

Kunden har de misligholdelsesbeføjelser, der følger af Kontraktbilag 11.

## Udgår

## Udgår

## Udgår

## Straffeattester

Det er Leverandørens ansvar at sikre, at de medarbejdere, der løser opgaver i henhold til Kontrakten, ikke er uegnede til at udføre de pågældende opgaver på betryggende og ansvarlig vis.

Leverandøren skal derfor sikre, at de medarbejdere, der anvendes ved udførelsen af Kontrakten, ikke har forhold på deres straffeattester, der kan skabe tvivl herom, herunder forhold vedr. vold, trusler om vold, tyveri og lignende.

Efterlever Leverandøren ikke sine forpligtelser i henhold til nærværende punkt, er Kunden berettiget til med øjeblikkeligt varsel at ophæve Kontrakten helt eller delvist.

## 10  Priser og prisregulering

## Priser

Priserne i Kontraktbilag 3 er angivet ekskl. moms i danske kroner men inkl. evt. øvrige afgifter og told.

Priserne dækker alle de med leverancerne forbundne omkostninger, herunder transport, levering, forsikring, service og support mv., medmindre andet er nævnt eksplicit i Kontrakten.

## Udgår

## Prisregulering

## 10.3.1  Indeksregulering

Priserne er faste i 12 måneder fra Kontraktens ikrafttræden, jf. pkt. 4.

Regulering sker i henhold til Lønprisindex ILON 12.

Ændringen i prisen kan ikke være større end ændringen i Lønprisindex ILON 12 siden datoen for Kontraktens ikrafttræden eller - ved efterfølgende prisreguleringer - siden datoen for

ikrafttrædelsen af seneste prisregulering. Ændringen i prisen kan endvidere maksimalt have en størrelse svarende til 12 måneders ændring i det nævnte indeks

Leverandøren er ansvarlig for, at evt. prisregulering sker i overensstemmelse med ovenstående, og Leverandøren skal således give Kunden besked herom i god tid og senest 30 dage før prisændringens ikrafttræden med henblik på godkendelse af reguleringens størrelse. Sammen med meddelelsen fremsendes:

- · dokumentation, der skal være af en sådan karakter, at Kunden kan kontrollere prisreguleringens berettigelse, og
- · tilrettede priser, som skal indberettes i overensstemmelse med Kundens anvisninger med henblik på korrekt registrering i Kundens indkøbssystem.

De 30 dage beregnes fra det tidspunkt, hvor såvel besked om prisregulering, dokumentation for reguleringens størrelse samt korrekt indberettede priser er modtaget.

Ingen prisregulering i opadgående retning er gyldig uden Kundens skriftlige godkendelse, medmindre andet følger af nærværende pkt. 10.3.1 straks nedenfor.

Skriftlig meddelelse om, hvorvidt Leverandørens anmodning om prisregulering kan accepteres, skal foreligge senest 10 Hverdage efter dagen, hvor Kunden modtog anmodningen samt dokumentationen for prisreguleringens berettigelse. Foreligger sådan meddelelse ikke inden 10 Hverdage, skal Leverandøren igen kontakte Kunden med henblik på dennes stillingtagen til, hvorvidt prisreguleringen kan accepteres. Har Kunden herefter ikke inden for 5 Hverdage givet skriftlig meddelelse om, hvorvidt prisreguleringen accepteres, kan Leverandøren regulere priserne i henhold til den fremsendte anmodning, dog forudsat at nærværende pkt. 10.3.1 i øvrigt overholdes.

Såfremt Leverandøren ikke i rette tid foretager prisregulering i opadgående retning i henhold til ovenstående, kan Leverandøren først foretage prisregulering i opadgående retning med virkning fra næstkommende prisreguleringsdato, og kun med udviklingen i den på det tidspunkt foregående prisudviklingsperiode.

## 10.3.2  Særligt vedr. afgifter og told

Ved ændringer i lovpligtig(e) told og/eller afgifter i Danmark på Ydelserne ændres priserne med nettokonsekvensen heraf.

Ændringer i afgifter og/eller told som følge af, at Leverandøren ændrer produktionssted og/eller udskifter underleverandør må dog ikke have indflydelse på priserne i henhold til Kontrakten i opadgående retning.

Leverandøren skal skriftligt dokumentere afgifts- og/eller toldændringer over for Kunden. En prisændring i opadgående retning som følge af ændringer i afgifter og/eller told skal godkendes skriftligt af Kunden for, at prisændringen kan træde i kraft. Leverandørens anmodning om prisregulering i opgående retning og Kundens meddelelse om accept/ikke-accept heraf skal ske med de frister, der fremgår i pkt. 10.3.1.

Parterne kan påberåbe sig en afgifts- og/eller toldændring fra og med datoen for told- og/eller afgiftsændringens ikrafttrædelse. Alene Kunden kan dog påberåbe sig ændringen med tilbagevirkende kraft.

Leverandøren skal ved en prisændring i nedadgående retning som følge af ændringer i afgifter og/eller told informere Kunden om dette uden ugrundet ophold.

## Valutakursregulering.

Der kursreguleres ikke.

## Gebyrer

Kunden betaler ikke gebyrer af nogen art, medmindre dette følger eksplicit af Kontrakten eller ufravigelig lovgivning.

## Godtgørelse, gaver, rejser mv.

Kundens køb i henhold til Kontrakten må ikke danne grundlag for tildeling af ydelser til Kundens medarbejdere, herunder f.eks. udbetaling af bonus, rabatandele eller anden form for økonomisk godtgørelse, ligesom der ikke må gives rejser og gaver (herunder eksempelvis i form af entrébilletter eller lignende) mv. til Kundens medarbejdere.

## 11  Ordreafgivelse, levering, fakturering og betaling mv.

## Generelt

Pkt. 11 opstiller Kundens krav vedrørende ordreafgivelse, levering, fakturering og betaling mv.

## Ordreafgivelse

Kunden og Leverandøren aftaler ved opstart af kontrakten, hvorledes processen for ordreafgivelse og modtagelse foretages. Aftalen vedlægges som tillæg til Kontrakten.

## 11.2.1  Leveranceaftale/rekvisition

I forbindelse med en større opgave, skal Leverandøren altid vurdere størrelsen af det samlede salær, en bestilt Ydelse vil medføre for Kunden. Leverandøren skal af egen drift sende Kunden en leveranceaftale/rekvisition, som på anmodning skal være skriftligt.

Ved en  'en større opgave' forstås en opgave der estimeres at vare over 30 timer.

Leverandøren skal sende leveranceaftalen/rekvisitionen hurtigst muligt.

Kunden kan bede om, at leveranceaftalen/rekvisitionen udspecificeres, så det indeholder:

- -En klar beskrivelse af, hvilke leverancer eller delelementer, Leverandørens arbejde vil bestå i (evt. faseopdelt) samt aftalte frister herfor,
- -Overslag i DKK (eksklusiv moms) med udgangspunkt i ovenstående beskrivelse,
- -Forventede fakturerede salærbeløb pr. fase, hvis leveranceaftalen/rekvisitionen er faseopdelt,
- -Navn på den ansvarlige partner og forventet bemanding, inklusiv kontaktoplysninger, herunder på den jurist hos Leverandøren, som primært varetager sagen, og som er kontaktperson.

Indgås der aftale om yderligere bistand, skal Leverandøren sende en ny leveranceaftale/rekvisition til Kunden. Leverandøren skal så tidligt som muligt orientere Kunden, hvis det samlede honorar forventes at overstige det, der er angivet i leveranceaftalen/rekvisitionen. Leverandøren skal oplyse grunden til, at leveranceaftalen/rekvisitionen ikke længere er realistisk. Samtidig skal Leverandøren afgive en revideret leveranceaftale/rekvisition.

Leverandøren er ikke berettiget til vederlag, der overstiger en afgivet leveranceaftale/rekvisition.

Hvis arbejdets omfang bliver mindre omfattende end leveranceaftalen/rekvisitionen, skal det endelige salær afspejle dette.

## Leveringsbetingelser

## 11.3.1  Generelt

Levering sker i overensstemmelse med indgået leveranceaftale. Levering anses først at være sket, når det udførte arbejde er udført i overensstemmelse med Leveranceaftale, og Leverandøren ved skriftlig meddelelse har tilkendegivet at opgaven anses for afsluttet. Kunden skal inden 5 dage tilkendegive såfremt denne ikke er enig i vurderingen.

## 11.3.2  Udgår

## 11.3.3  Udgår

## 11.3.4  Afbestilling

Kunden kan til enhver tid afbestille allerede bestilte Leverancer helt eller delvist. I så fald er Leverandøren berettiget til betaling for allerede udført arbejde samt allerede pådragne faktiske omkostninger der ikke kan afværges.

## 11.3.5  Udgår

## Fakturering

## 11.4.1  Fakturaens form og indhold

Faktura skal fremsendes elektronisk i OIOUBL- eller CEN EN/PEPPOL BIS-format til det EAN/GLN-nummer, der er oplyst på ordren, medmindre Leverandøren i henhold til lovgivning ikke kontraktuelt kan forpligtes til at fakturere elektronisk i disse formater.

Fremsendes en faktura, der ikke overholder kravene i Kontraktens pkt. 11.4, kan Kunden udskyde betalingen af den pågældende faktura under forudsætning af, at Kunden har oplyst korrekt EAN/GLN-nummer ved ordreafgivelse. Kunden underretter i så fald Leverandøren om, at fakturaen ikke kan betales. Betaling gennemføres, i henhold til pkt. 11.5, efter modtagelse af kreditnota og faktura, der opfylder kravene.

Fakturaen skal overholde gældende regler og skal indeholde:

- · Dato for fakturaens udstedelse (fakturadato)

- · Dato for levering af de af fakturaen omfattede Ydelser (leveringsdato)
- · Et fortløbende nummer, der bygger på én eller flere serier, og som identificerer fakturaen (fakturanummer)
- · Leverandørens CVR-nummer (eller SE- eller P-nummer - det nummer som Leverandørens NEM-konto er knyttet til)
- · Leverandørens fiskale repræsentant
- · Leverandørens navn og adresse
- · Den bestillende Institutions navn, adresse og EAN-/GLN-nummer
- · Leveringsadresse (som oplyst på ordren)
- · Rekvirentnummer og -navn og/eller personreference
- · Indkøbsordrenummer som angivet på Kundens indkøbsordre
- · Ydelsens fulde betegnelse (varebetegnelse), som skal stemme overens med varebetegnelsen i Kontraktbilag 3. Et produkt må ikke splittes op i flere varelinjer.
- · Varenummer, som skal stemme overens med evt. varenummer oplyst i Kontraktbilag 3.
- · Varekode i henhold til EU's varenomenklatur (såfremt Leverandøren ikke har dansk CVRnummer og dansk bankkonto), såfremt dette er relevant.
- · Det leveredes nettovægt (såfremt Leverandøren ikke har dansk CVR-nummer og dansk bankkonto), såfremt dette er relevant.
- · Mængden og arten af de leverede Ydelser, herunder enhedsbetegnelse. Arten defineres som Ydelsens kategori. Enhedsbetegnelsen skal stemme overens med enhedsbetegnelsen angivet i Kontraktbilag 3.
- · Pris pr. enhed ekskl. moms fratrukket rabatter
- · Pris på varelinjeniveau ekskl. moms fratrukket rabatter
- · Rabatter (udfyldes på linjeniveau)
- · Pris i alt ekskl. moms fratrukket rabatter
- · Gældende momssats
- · Det momsbeløb, der skal betales
- · Betalingsbetingelser (i henhold til Kontrakten)
- · Andre oplysninger i henhold til lovgivning

Af hensyn til fakturamatch skal ordrer faktureres enkeltvist, det vil sige, at flere ordrer ikke må samles på én faktura, ligesom faktura ikke må fremsendes før den sidste del af ordren er leveret medmindre andet konkret er aftalt. Manglende efterlevelse af dette kan medføre, at faktura afvises i Kundens økonomisystem.

Leverandørens fakturaer må ikke indeholde følsomme personoplysninger, herunder CPR-numre, medmindre andet fremgår af Kontrakten.

Ved større opgaver skal fakturaen være bilagt en leveranceaftale/rekvisition, hvoraf følgende skal fremgå:

- -Sagens titel
- -Navne på de medarbejdere, der har været involveret i sagen
- -Antallet af timer, som hver medarbejder har ydet bistand for i perioden, samt en beskrivelse af det udførte arbejde i forhold til antallet af timer.
- -Prisen for hver af de pågældende medarbejderes bistand i perioden
- -Evt. Udlæg

- -Det samlede honorar på afregningsdagen

Kunden kan bede om dokumentation for udlæg, som viderefaktureres. Leverandørens ydelser skal dokumenteres i et time-/sagsregnskab. Kunde kan bede om en udskrift af time-/sagsregnskabet for en konkret sag.

## 11.4.2  Ændringer i krav

Kravene til faktura og kreditnota kan løbende ændres af Kunden, herunder f.eks. vedrørende krav til dataformat og indhold.

Ændrer Kunden kravene til faktura og kreditnota, vil Leverandøren blive varslet i rimelig tid. Kunden bestræber sig på at give et varsel på minimum 6 måneder.

## 11.4.3  Kreditnotaer

Kreditnota skal fremsendes elektronisk i OIOUBL- eller CEN EN/PEPPOL BIS-format til det EAN/GLN-nummer, der er oplyst på ordren, medmindre Leverandøren i henhold til lovgivning ikke kontraktuelt kan forpligtes til at fremsende kreditnota elektronisk i disse formater.

Kunden forbeholder sig ret til at modregne kreditnotaer i Leverandørens tilgodehavender hos Kunden.

## Betalingsbetingelse

Betalingsbetingelsen er 30 dage fra fakturadato under forudsætning af, at Kunden har modtaget korrekt og fyldestgørende elektronisk faktura. Fakturadato må ikke være tidligere end leveringsdatoen, jf. pkt. 11.3.1.

## 12  Statistik

Leverandøren skal på opfordring fra Kundens kontraktansvarlige fremsende statistik til den kontraktansvarlige med oplysning om:

- · Leverandørens omsætning i danske kroner hos Kunden af de af Kontrakten omfattede Ydelser.
- · Oplysning om solgte antal Ydelser til Kunden af de af Kontrakten omfattede Ydelser.

Omsætning i danske kroner og mængde skal oplyses for hvert varenummer pr. leveringsadresse. Derudover skal omsætning i alt i danske kroner for den enkelte leveringsadresse samt Kunden samlet set fremgå. Den konkrete udformning af statistikken aftales nærmere mellem Parterne.

Statistikken skal være Kundens kontraktansvarlige i hænde senest 10 Hverdage efter Leverandøren har modtaget anmodning herom.

Leverandøren er ikke forpligtet til at fremsende ovenstående statistik oftere end hver 3. måned.

Ovennævnte statistik kan videresendes til anden offentlig myndighed og/eller Amgros, hvis denne myndighed eller Amgros på vegne af en anden/flere andre, herunder Kunden, i forbindelse med Kontraktens udløb, forestår udbud af de af Kontrakten omhandlede Ydelser.

## 13  Overdragelse af rettigheder og pligter

## Leverandørens overdragelse af rettigheder og pligter

Leverandøren er eneansvarlig over for Kunden.

Leverandøren kan alene overdrage sine rettigheder og forpligtelser, såfremt dette kan ske inden for de udbudsretlige rammer, og kun såfremt Kunden giver skriftlig samtykke hertil.  Kunden kan ikke nægte at give samtykke uden saglig grund, ligesom det af lovgivningen kan følge, at overdragelse skal kunne ske uden Kundens samtykke.

Leverandøren kan i forlængelse heraf kun med Kundens skriftlige samtykke helt eller delvis diskontere eller overdrage sit tilgodehavende til tredjemand. Kunden fraskriver sig hermed ikke retten til tilbageholdelse af eller modregning i den forfaldne købesum mv. i tilfælde af Leverandørens mangelfulde opfyldelse af Kontrakten.

## Kundens overdragelse af rettigheder og pligter

Kunden har under overholdelse af udbudsreglerne ret til helt eller delvist at overdrage sine rettigheder og pligter ifølge Kontrakten til en anden offentlig myndighed eller institution, der ejes af det offentlige eller i det væsentligste drives for offentlige midler, hvis de opgaver, som Kunden hidtil har varetaget overgår til den pågældende myndighed/institution.

## 14  Tredjemandsrettigheder

Leverandøren indestår for, at Leverandørens Ydelser ikke krænker andres rettigheder, herunder ejendomsrettigheder, patenter eller ophavsrettigheder.

Rejser tredjemand krav mod en Part med påstand om retskrænkelse, skal Parten give den anden Part skriftlig meddelelse herom. Leverandøren overtager herefter sagen og samtlige hermed forbundne omkostninger og er pligtig i enhver henseende at holde Kunden skadesløs.

Hvis tredjemands rettigheder hindrer Leverandørens opfyldelse af Kontrakten i et omfang, som er væsentligt og/eller byrdefuldt for Kunden, er Kunden efter forudgående skriftligt varsel berettiget til at hæve Kontrakten med omgående virkning, og Leverandøren vil herefter blive erstatningsansvarlig for det tab, Kunden lider som følge af denne ophævelse.

## 15  Leverandørens misligholdelse

## Generelt

Dansk rets almindelige regler i forbindelse med Leverandørers misligholdelse gælder, medmindre andet følger af Kontrakten.

Ved eventuel ophævelse i henhold til pkt. 15 gælder, at Kunden skal tilbagelevere de Ydelser, herunder fysiske varer, der er omfattet af ophævelsen, i den stand, hvori de findes hos Kunden, og det påhviler Leverandøren at afhente disse for Leverandørens egen regning. Ved ophævelse skal Leverandøren yderligere straks tilbagebetale vederlaget for de Ydelser, som er omfattet af ophævelsen, uden fradrag

Leverandøren er herudover erstatningsansvarlig i henhold til pkt. 17.1.

## Forsinkelse

## 15.2.1  Generelt

Såfremt Leverandøren ikke leverer rettidigt, foreligger der forsinkelse. Dette gælder uanset om det er hele Leverancen, der er forsinket, eller blot en del heraf.

Kunden skal afgive skriftlig reklamation inden rimelig tid efter, at Kunden har konstateret, at der er indtrådt forsinkelse, for at kunne gøre misligholdelsesbeføjelser gældende i henhold til pkt. 15.2.

Hvis Leverandøren må forudse en forsinkelse i Leverancen, skal Leverandøren straks give meddelelse til Kunden med angivelse af såvel årsag til forsinkelsens opståen som forventet varighed og omfang af forsinkelsen. Ny leveringstermin kan på baggrund heraf aftales, forudsat at Kunden accepterer en sådan. Kunden kan endvidere vælge at ophæve ordren, jf. pkt. 15.2.2.

## 15.2.2  Ophævelse af ordre

Kunden anser enhver forsinkelse for væsentlig. Hvis Leverandøren ikke leverer til aftalt tid, er Kunden berettiget til efter eget valg at fastholde eller hæve den pågældende ordre helt eller delvist med øjeblikkelig virkning, uanset overskridelsens varighed.

Hæves ordren helt eller delvist, er Kunden berettiget til at foretage dækningskøb hos en anden leverandør. Ekstraomkostninger herved afholdes for Leverandørens regning.

## Mangler

## 15.3.1  Generelt

Der foreligger en mangel ved Leverancen, hvis Leverancen ikke opfylder de i Kontrakten anførte krav eller såfremt Leverancen ikke svarer til, hvad Kunden med føje kunne forvente.

Kunden skal afgive skriftlig reklamation inden rimelig tid efter, at Kunden har konstateret, at det leverede er mangelfuldt, for at kunne gøre misligholdelsesbeføjelser gældende i henhold til pkt. 15.3.

## 15.3.2  Afhjælpning

Afhjælpning kan bestå i enten udbedring/reparation eller omlevering.

Leverandøren har ret og pligt til at yde vederlagsfri afhjælpning af mangler, medmindre ordren ophæves.  Leverandøren er forpligtet til at påbegynde afhjælpningen senest 24 timer efter, at Kundens reklamation er kommet frem til Leverandøren. Afhjælpning skal være afsluttet inden for en af Kunden fastsat passende frist.

Leverandøren afholder samtlige omkostninger i forbindelse med afhjælpning. Dette gælder også, såfremt Kunden og Leverandøren bliver enige om at lade tredjemand varetage afhjælpningen. Hvis Leverandøren tilkaldes til afhjælpning af mangler, der skyldes forhold, for hvilke Kunden bærer risikoen, afholder Kunden dog alle omkostninger.

Undlader Leverandøren, på trods af skriftlig anmodning herom, at opfylde sine forpligtelser til at foretage afhjælpning, er Kunden berettiget til efter eget valg at lade afhjælpning foretage af tredjemand for Leverandørens regning, at kræve forholdsmæssigt afslag eller at hæve ordren og foretage dækningskøb hos en anden leverandør. Ekstraomkostninger herved afholdes for Leverandørens regning.

## 15.3.3  Ophævelse af ordre

Kunden kan helt eller delvist hæve ordren i følgende tilfælde:

- · Såfremt Leverandøren ikke påbegynder afhjælpning i henhold til pkt. 15.3.2.
- · Såfremt afhjælpning ikke giver det ønskede resultat. Leverandøren har således kun 1 forsøg.
- · Såfremt der konstateres en eller flere væsentlige mangler ved Leverancen. I bedømmelsen af væsentlighed indgår Ydelsens beskaffenhed, manglens karakter, risikoen for gentagelse, manglens betydning for Kunden samt omstændighederne i øvrigt. Ved væsentlige mangler har Leverandøren kun ret til at forsøge afhjælpning, jf. pkt. 15.3.2, såfremt Kunden accepterer dette.
- · Hvis Leverandøren i øvrigt væsentligt misligholder sine forpligtelser i medfør af Kontrakten.

Hæves ordren helt eller delvist, er Kunden berettiget til at foretage dækningskøb hos en anden leverandør. Ekstraomkostninger herved afholdes for Leverandørens regning.

## 15.3.4  Bod ved mangler

Kunden kan kræve bod ved mangler i det omfang, dette følger af Kontrakten.

## Ophævelse af Kontrakten

Kontrakten kan af Kunden ophæves ved væsentlig misligholdelse.

Følgende - ikke-udtømmende - forhold anses altid for væsentlig misligholdelse, der berettiger Kunden til helt eller delvist at hæve Kontrakten med virkning for fremtiden.

- · Ved gentagne forsinkelser af leverancer i henhold til Kontrakten, som Kunden har reklameret over, kan Kunden give Leverandøren meddelelse om, at hvis der indtræder forsinkelse igen, vil Kontrakten blive ophævet helt eller delvist
- · Hvis Kunden gentagne gange oplever mangelfulde Ydelser, og Kunden har reklameret herover, eller hvis Leverandøren gentagne gange undlader at foretage afhjælpning i tide, når Kunden har reklameret over mangelfulde Ydelser. Kunden skal dog forinden ophævelse af Kontrakten kan ske, have meddelt Leverandøren, at ophævelse vil ske, hvis der igen leveres mangelfulde Ydelser, eller hvis Leverandøren igen undlader at afhjælpe i tide trods reklamation.
- · Hvis Leverandøren gentagene gange afviser at imødekomme Kundens ordrer og/eller Leverandøren systematisk ikke imødekommer Kundens ordrer samtidig med, at Leverandøren ikke overholder bestemmelserne i Kontrakten vedrørende dækningskøb.
- · Hvis Leverandøren erklæres konkurs, er under rekonstruktion, åbner for forhandling af tvangsakkord eller Leverandørens forhold i øvrigt viser sig at være således, at Leverandøren må anses for at være ude af stand til at opfylde Kontrakten. Ophævelse af Kontrakten kan dog alene ske i det omfang dette ikke strider mod lovgivningen.
- · Hvis Leverandøren bliver omfattet af en eller flere af de obligatoriske udelukkelsesgrunde, som fremgår af Udbudslovens §§ 135 og 136  - dette gælder uanset, at dette sker efter

Kontraktens indgåelse. Det samme gælder de frivillige udelukkelsesgrunde i henhold til Udbudslovens § 137 i det omfang, disse har indgået i det bagvedliggende udbud. Ophævelse kan dog alene ske, såfremt Leverandøren ikke forinden med en passende frist har foretaget tilstrækkelig self-cleaning i medfør af Udbudslovens § 138.

- · Hvis Leverandøren kræves opløst af relevante offentlige myndigheder, herunder Erhvervsstyrelsen.
- · Hvis Leverandøren groft eller gentagne gange overtræder relevant lovgivning, eller hvis Leverandøren dømmes under en civilretlig sag eller straffesag for et forhold, der kan rejse tvivl om Leverandørens almindelige hæderlighed.
- · Gentagen manglende fremsendelse af statistik eller faktura i henhold til kravene i Kontrakten.
- · Hvis Kontraktens gennemførelse vil indebære en overtrædelse af sanktioner, eksportkontrolregler, embargoer og lignende. Dette gælder også i tilfælde af (men er ikke begrænset til) ændringer i Leverandørens ejerforhold, kontrollen med Leverandøren mv., som medfører, at Kontraktens gennemførelse vil indebære en sådan overtrædelse, samt tilsvarende ændringer i underleverandørers ejerforhold, kontrollen med underleverandøren m.v., jf. pkt. 5.2.
- · Manglende overholdelse af pkt. 7 vedr. samfundsansvar.
- · Hvis det viser sig, at Leverandøren, herunder i forbindelse med udbudsforretningen, har afgivet urigtige og/eller mangelfulde oplysninger, der har eller har haft væsentlig betydning for Kunden, herunder for udbuddets resultat.
- · Hvis Leverandøren trods skriftlig advarsel gentagne gange misligholder sine øvrige forpligtelser i henhold til Kontrakten i et omfang, som er væsentligt og/eller byrdefuldt for Kunden.
- · Ved forhold, som ikke i sig selv er væsentlige, men som ved deres antal eller karakter svækker tillidsforholdet mellem Parterne.
- · Indtræden af andre omstændigheder, der bringer Kontraktens opfyldelse i alvorlig fare.

Ophævelse skal ske ved skriftlig meddelelse til Leverandøren.

## 16  Kundens misligholdelse

Hvis Kunden på aftalt leveringstidspunkt ikke kan modtage Leverancen helt eller delvist, bærer Kunden alle Leverandørens dokumenterede merudgifter herved.

Det påhviler Kunden skriftligt at meddele Leverandøren forsinkelsen, så snart det anses for udelukket, at Kunden kan modtage Leverancen til aftalt tid. Ny leveringsdato skal straks herefter aftales.

Betaler Kunden ikke rettidigt, påløber der fra forfaldsdagen at regne rente i henhold til Rentelovens bestemmelser.

## 17  Erstatning og forsikring

## Erstatning

Parterne er erstatningspligtige efter dansk rets almindelige regler.

Erstatning tilsammen er ved tingskade dog under alle omstændigheder begrænset til 5.000.000 danske kroner pr. skadestilfælde.

Erstatning for misligholdelse, inkl. Ophævelse, er begrænset til DKK 75.000.000 pr. år (og ikke per skadestilfælde)

Parterne er ikke ansvarlige for driftstab, følgeskader eller andet indirekte tab.

Ovenstående begrænsninger gælder dog kun, såfremt tabet ikke kan henføres til grov uagtsomhed eller forsætlige forhold hos den skadevoldende Part.

Erstatningsbegrænsningen i henhold til nærværende pkt. 17.1 gælder alene i det omfang andet ikke fremgår af Kontrakten.

Pkt. 17.1 samt Kontraktens øvrige bestemmelser om ansvar og erstatning, herunder pkt. 17.2 og 17.3, finder tilsvarende anvendelse efter ophør af Kontrakten. Dette gælder uanset årsagen til, at Kontrakten er ophørt.

## Produktansvar

Leverandørens produktansvar følger Produktansvarsloven og dansk rets almindelige regler om produktansvar i øvrigt.

De ovenfor i pkt. 17.1 anførte begrænsninger for erstatningsansvar gælder ikke for produktskader, medmindre dette følger af lovgivningen.

Produktansvaret for tingsskade er beløbsmæssigt begrænset til 5.000.000 danske kroner pr. skadestilfælde.

## Krav rejst af tredjemand

Leverandøren er pligtig til, uden begrænsning, at holde Kunden skadesløs for ethvert krav, herunder sagsomkostninger, som måtte blive rejst mod Kunden af tredjemand, og som er forårsaget af fejl og mangler ved Leverancen, overtrædelse af immaterielle rettigheder, en produktskade, Leverandørens skadevoldende adfærd, etc. Kunden kan ikke uden inddragelse af Leverandøren indgå forlig med tredjemand om sådanne krav.

Rejses krav imod Kunden begrundet i forhold omkring Leverancen, er Leverandøren pligtig samtidig at lade sig sagsøge ved den domstol, som behandler kravet rejst mod Kunden.

## Forsikring

Leverandøren er forpligtet til at tegne en erhvervs- og produktansvarsforsikring, der er sædvanlig for branchen og Kontraktens omfang. Leverandøren er forpligtet til at opretholde forsikringen i 5 år efter sidste levering af Ydelser i henhold til Kontrakten.

Leverandøren skal på Kundens anmodning godtgøre forsikringens eksistens og omfang.

## 18  Force majeure

Leverandøren er ikke ansvarlig for misligholdelse af Kontrakten, hvis dette skyldes force majeure.

Force majeure foreligger, når der foreligger objektiv umulighed med hensyn til korrekt opfyldelse af Kontrakten, og dette skyldes ekstraordinære omstændigheder, som Leverandøren ikke kunne afbøde og ikke burde have forudset så som krig, internationale sundhedskriser, pandemier, usædvanlige naturbegivenheder, brand, strejker eller lockouts. For så vidt angår strejker og lockouts er det en betingelse, at disse forhold ikke blot rammer Leverandørens virksomhed. Leverandøren er forpligtet til i videst muligt omfang at opretholde et nødberedskab. Forhold hos en underleverandør anses kun for force majeure, såfremt der for underleverandøren foreligger en hindring, der er omfattet af ovenstående, og som Leverandøren ikke burde have undgået eller overvundet.

Kunden er ansvarsfri under samme betingelser som Leverandøren, jf. ovenstående.

Force majeure kan kun påberåbes, hvis den pågældende Part har givet meddelelse herom til den anden Part senest 5 Hverdage efter, at force majeure er indtrådt. Hvis Leverandøren påberåber sig force majeure, skal meddelelsen til Kunden indeholde følgende

- · en fuldstændig redegørelse for de omstændigheder, der gør, at Leverandøren påberåber sig force majeure, herunder en redegørelse for, hvad Leverandøren har gjort for at omgå situationen,
- · oplysning om, hvilke Ydelser, der er omfattet af force majeure, og
- · oplysning om, hvilken indvirkning force majeure-situationen helt præcist har på Leverandørens overholdelse af Kontrakten, herunder hvor længe Leverandøren forventer, at situationen vil pågå.

Kunden kan efterfølgende udbede sig yderligere dokumentation for ovenstående.

Force majeure ved forsinkelse kan højst gøres gældende med det antal Hverdage, som force majeure-situationen varer. Når force-majeure-situationen ophører, har den Part, der påberåber sig force majeure, pligt til uden ugrundet ophold at meddele dette til den anden Part.

Hvis opfyldelsen af Kontrakten helt eller på væsentlige punkter har været umuliggjort på grund af force majeure i en sammenhængende periode på mere end 45 dage eller i mere end 70 dage i en periode på 1 år, kan Kunden vælge at ophæve kontraktforholdet, såfremt force majeure-situationen fortsat foreligger på dette tidspunkt.

Hver part afholder egne omkostninger og bærer egne tab som følge af en force majeurebegivenhed, herunder såfremt Kontrakten ophæves på grund af force majeure-begivenheden.

Når der ikke længere foreligger force majeure, eller når der er udsigt til, at force majeuresituationen ophører, og Kontrakten ikke er ophævet i henhold til nærværende bestemmelse, skal Parterne hurtigst muligt i samarbejde udarbejde en plan for, hvordan og hvornår Kontraktens vilkår

igen kan overholdes af den Part, der oprindeligt påberåbte sig force majeure. Der kan mellem Parterne aftales en rimelig tidsfrist for genetablering af leverancer i henhold til kontrakten.

## 19  Tavshedspligt og IT-sikkerhed mm.

## Tavshedspligt

Leverandøren, dennes personale og eventuelle underleverandører samt deres personale skal iagttage ubetinget tavshed med hensyn til oplysninger vedrørende Kundens eller andres forhold, som de får kendskab til i forbindelse med opfyldelse af Kontrakten. Dette skal ske i overensstemmelse med Sundhedsloven, Forvaltningsloven, Straffeloven og øvrig relevant lovgivning. Tavshedspligten gælder også efter, at Kontrakten er ophørt, uanset årsagen hertil. Kunden kan evt. pålægge Leverandøren, herunder dennes og evt. underleverandørers medarbejdere, at underskrive og fremsende tavsheds-/fortrolighedserklæringer i overensstemmelse med denne bestemmelse.

Leverandøren må bruge Kunden som almindelig reference, herunder i forbindelse med udbud og licitationer. Leverandøren må derimod ikke anvende Kunden i reklamemæssig sammenhæng uden Kundens forudgående skriftlige samtykke, ligesom Leverandøren ikke uden Kundens forudgående, skriftlige samtykke må udsende offentlige meddelelser om Kontrakten eller offentliggøre noget om Kontraktens indhold.

Enhver af Parterne har ret til at videregive information vedrørende Kontrakten, og herunder offentliggøre Kontrakten helt eller delvist, i det omfang Parten er forpligtet hertil i henhold til gældende lovgivning, herunder Forvaltningsloven, Offentlighedsloven og Udbudsloven mv.

Kunden har endvidere ret til at anvende statistik om leveringer og forbrug, jf. pkt. 12, i forbindelse med fremtidige udbud, herunder også udbud der gennemføres i samarbejde med andre offentlige myndigheder.

Kunden har uanset hvad der i øvrigt fremgår af Kontrakten ret til at anvende, samle og kategorisere de oplysninger, der fremgår af Leverandørens faktura. Retten kan bl.a. udøves ved brug af en platform, hvor disse oplysninger samles, kategoriseres og deles med andre offentlige myndigheder og institutioner. Retten til at anvende, samle og kategorisere de pågældende oplysninger kan ligeledes udøves igennem en af Kunden udvalgt tredjemand, herunder en databehandler. Kunden har ligeledes ret til at dele eller videregive disse oplysninger med andre offentlige myndigheder eller institutioner, ligesom Kunden er berettiget til at lade disse få adgang til en eventuel platform, hvor oplysningerne fremgår.

## IT-sikkerhed

Leverandøren skal - uanset om denne i medfør af Kontrakten er dataansvarlig eller databehandler - tage de nødvendige skridt til at identificere, vurdere og begrænse enhver, med rimelighed forudsigelig, intern og ekstern risiko for tilgængeligheden, fortroligheden, og/eller integriteten af alle informationer omfattet af Kontrakten.

Leverandøren skal have passende tekniske foranstaltninger til at begrænse risikoen for enhver uautoriseret adgang. Leverandøren skal evaluere og forbedre effektiviteten af sådanne forholdsregler, når det er nødvendigt.

Leverandøren skal kunne dokumentere de identificerede risici og hvordan risikoen er nedbragt til et acceptabelt niveau.

Ovenstående forpligtelse indebærer, at Leverandøren skal foretage en risikovurdering både i overensstemmelse med ISO-standarderne eller tilsvarende for informationssikkerhed og Databeskyttelsesforordningens art. 32, og herefter gennemføre foranstaltninger for at imødegå identificerede risici. Der kan herunder bl.a., alt efter hvad der er relevant, være tale om følgende foranstaltninger:

- · Pseudonymisering og kryptering af personoplysninger
- · Sikre vedvarende fortrolighed, integritet, tilgængelighed og robusthed af behandlingssystemer og - tjenester
- · Sikre mulighed for rettidigt at genoprette tilgængeligheden af og adgangen til personoplysninger i tilfælde af en fysisk eller teknisk hændelse
- · Etablering af en procedure for regelmæssig afprøvning, vurdering og evaluering af effektiviteten af de tekniske og organisatoriske foranstaltninger til sikring af behandlingssikkerhed.

Såfremt Leverandøren er databehandler i medfør af Kontrakten, skal Leverandøren herudover overholde databehandleraftalen.

## Databehandleraftale

Leverandøren er forpligtet til at overholde den til enhver tid gældende persondatalovgivning, herunder at foretage logning, sletning og destruktion af data og gennemføre interne procedurer, så der til enhver tid sikres fortrolighed om personoplysninger i overensstemmelse med lovgivningen. Leverandøren skal senest samtidig med kontraktunderskrift, jf. pkt. 22, efter Kundens anmodning underskrive databehandleraftale i overensstemmelse med Kontraktbilag 14. De ydelser, som Leverandøren skal levere i henhold til databehandleraftalen, skal leveres som en integreret del af Kontrakten, og der kan således ikke kræves særskilt betaling herfor, medmindre andet fremgår af Kontrakten.

Leverandøren skal uden begrænsning skadesløsholde Kunden, såfremt Kunden bliver mødt med krav fra tredjemand som følge af, at Leverandøren i sin rolle som databehandler har overtrådt den til enhver tid gældende persondatalovgivning. Leverandøren hæfter dog kun for skader, hvis Leverandøren ikke har opfyldt sine forpligtelser som databehandler, som det følger af den til enhver tid gældende lovgivning, eller hvis Leverandøren som databehandler har undladt at følge eller handlet i strid med Kundens lovlige instruks.

## 20  Underleverandører mv.

Ansvaret for korrekt opfyldelse af Kontrakten påhviler Leverandøren, således at Leverandøren hæfter for Ydelser fra underleverandører, herunder dennes medarbejdere, på ganske samme måde som for sine egne forhold.

Leverandøren er forpligtet til at sikre, at eventuelle underleverandører i kontraktperioden, inkl. eventuelle forlængelser, har tegnet erhvervsansvarsforsikring i overensstemmelse med pkt. 17.4.

Leverandøren skal oplyse navn og kontaktoplysninger på og juridisk repræsentant for de underleverandører, der benyttes i forbindelse med udførelsen af Kontrakten. Det gælder desuden underleverandører længere nede i underleverandørkæden. Oplysningerne skal, selvom Kunden

ikke har anmodet derom, indleveres senest, når udførelsen af kontrakten påbegyndes, hvis de kendes på dette tidspunkt.

I det omfang Leverandøren udgør et konsortium, hæfter de i konsortiet deltagende fysiske/juridiske personer solidarisk, direkte og ubetinget for opfyldelsen af Kontrakten. Et af konsortiets medlemmer skal have fuld prokura over for Kunden, og der skal blandt medlemmerne udpeges en kontraktansvarlig, der er ansvarlig for kontakten til Kunden. Der henvises i den forbindelse til Kontraktbilag 8, som blev udfyldt af Leverandøren i forbindelse med udbudsforretningen.

I det omfang Leverandøren baserer sin gennemførelse af Kontrakten på andre juridiske enheders formåen i henhold til Udbudslovens § 144 vil dette fremgå af Kontraktbilag 9, som blev udfyldt i forbindelse med udbudsforretningen. Den juridiske enhed, hvis ressourcer der henvises til i Kontraktbilag 9, hæfter for Kontraktens gennemførelse i overensstemmelse med kontraktbilaget. I det tilfælde, hvor Leverandøren baserer sig på en underleverandørs tekniske/faglige formåen i henhold til Kontraktbilag 9, er Leverandøren forpligtet til at lade Ydelsen udføre af den pågældende underleverandør i overensstemmelse med Kontraktbilag 9.

## 21  Konflikter og lovvalg

For denne Kontrakt gælder dansk ret med undtagelse af dansk rets international privatretlige regler. FN's konvention om aftaler og internationale køb (CISG) er ej heller gældende.

Uoverensstemmelser i forbindelse med Kontrakten søges afgjort ved forhandling mellem Parterne. Hvis Parterne er enige herom, kan der inddrages en uvildig mægler til løsning af uoverensstemmelsen. Udgiften til mægleren afholdes af Parterne i fællesskab.

Kan uoverensstemmelserne ikke afgøres ved forhandling eller mægling, er hver af Parterne berettiget til at kræve uoverensstemmelsen afgjort af domstolene ved Kundens værneting.

Nærværende pkt. 21 gælder også efter Kontraktens ophør uanset årsagen hertil.

## 22  Underskrifter

For Kunden

## For Leverandøren

Dato og underskrift

Dato og underskrift

Titel og navn på underskriver

Titel og navn på underskriver

Dato og underskrift

Dato og underskrift

Sagsnr.: [Indsæt sagsnummer fra

journalsystem]

Titel og navn på underskriver

Titel og navn på underskriver

Nærværende kontrakt er udfærdiget i to enslydende eksemplarer, hvoraf Leverandøren og Kunden har et eksemplar hver.